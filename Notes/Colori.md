---
alias: Dieci colori e loro sfumature
---
2023-01-02 - 18:10 - *Roma*
zettle: #letteraria
tag: #

---
# Colori

Progetto per un libro con i colori in modo da aiutare a distingure le varie sfumature

- https://it.wikipedia.org/wiki/RAL_(scala_di_colori)
- https://www.masterdany.it/conversione-dei-colori-ral-a-pantone/
- https://it.wikipedia.org/w/index.php?limit=50&offset=0&profile=default&search=gradazioni+di+rosso&title=Speciale:Ricerca&ns0=1
- https://it.wikipedia.org/wiki/%C3%89cru
- https://it.wikipedia.org/w/index.php?go=Vai&search=gradazioni+di+giallo&title=Speciale%3ARicerca&ns0=1

Le foto con gli oggetti colorati le mettiamo sulle palette PANTONE ma per il raggruppamento prendiamo spunto dal metodo RAL quindi:
- 1xxx ==giallo==: da RAL 1000 beige verdastro a RAL 1034 giallo pastello
- 2xxx [arancio]: da RAL 2000 arancio giallastro a RAL 2013 arancio perlato
- 3xxx ==rosso==: da RAL 3000 rosso fuoco a RAL 3031 rosso oriente
- 4xxx violetto (==viola==): da RAL 4001 lilla rossastro a RAL 4012 mora perlato
- 5xxx ==blu==: da RAL 5000 blu violaceo a RAL 5026 blu notte perlato
- 6xxx ==verde==: da RAL 6000 verde patina a RAL 6038 verde brillante
- 7xxx [grigio]: da RAL 7000 grigio vaio a RAL 7048 grigio topo perlato
- 8xxx [marrone]: da RAL 8000 marrone verdastro a RAL 8029 rame perlato
- 9xxx ==bianco/nero==: da RAL 9001 bianco crema a RAL 9023 grigio scuro perlato

Trovo strano che ci sia il 7xxx per il grigio e poi il 9xxx per il bianco/nero, visto che il grigio è una sfumatura di bianco e nero. (Capisco che da un punto di vista dei colori il grigio lo ottengo meglio unendo altri colori ma concettualmente il grigio lo posizioniamo tra il bianco e il nero)

I colori fondamentali: 
- ==blu==
- ==rosso==
- ==verde==
- magenta (==viola==)
- ==giallo==
- [celeste]
- ==bianco==
- ==nero==

I colori insegnati ai bambini:
- giallo
- rosso
- verde
- blu (azzurro)
- rosa
- viola
- marrone
- arancione
- bianco
- nero
- grigio

**aggettivi**: _acceso_, _chiaro_, _intenso_, _vivo_, _pastello_, _pallido_, _cupo_, _scuro_, _segnaletico_, _shock_.


## Gruppi scelti

Questi sono i colori scelti per i nostri raggruppamenti:

I 3 colori primari:
- Giallo
- blu
- rosso

I 3 colori secondari:
- verde (giallo+blu)
- arancio (giallo+rosso)
- viola (blu+rosso)

Il colore terziario più noto:
- marrone

I 3 "non" colori:
- bianco
- grigio
- nero

Facciamo un libricino ad anelli senza copertina in cui le pagine ruotano a 360 gradi quindi non c'è un inizio ed una fine.
Tra alcuni colori mettiamo quelli che sfumano dall'uno all'altro.
Ad esempio tra rosso e viola ci sono toni di magenta e porpora che sono a metà.
Ad esempio alcuni colori turchesi tra blu e verde.

Scegliamo la sequenza:
1. giallo [gradazioni](https://it.wikipedia.org/w/index.php?go=Vai&search=gradazioni+di+giallo&title=Speciale%3ARicerca&ns0=1)
2. verde [gradazioni](https://it.wikipedia.org/w/index.php?go=Vai&search=gradazioni+di+verde&title=Speciale%3ARicerca&ns0=1)
3. blu [gradazioni](https://it.wikipedia.org/w/index.php?go=Vai&search=gradazioni+di+blu&title=Speciale%3ARicerca&ns0=1)
4. viola [gradazioni](https://it.wikipedia.org/w/index.php?go=Vai&search=gradazioni+di+viola&title=Speciale%3ARicerca&ns0=1)
5. rosso [gradazioni](https://it.wikipedia.org/w/index.php?go=Vai&search=gradazioni+di+rosso&title=Speciale%3ARicerca&ns0=1)
6. arancione [gradazioni](https://it.wikipedia.org/w/index.php?go=Vai&search=gradazioni+di+arancione&title=Speciale%3ARicerca&ns0=1)
7. marrone [gradazioni](https://it.wikipedia.org/w/index.php?go=Vai&search=gradazioni+di+marrone&title=Speciale%3ARicerca&ns0=1)
8. bianco [gradazioni](https://it.wikipedia.org/w/index.php?go=Vai&search=gradazioni+di+bianco&title=Speciale%3ARicerca&ns0=1)
9. grigio [sfumature di colore](https://it.wikipedia.org/w/index.php?go=Vai&search=sfumature+di+colore+grigio&title=Speciale%3ARicerca&ns0=1)
10. nero [gradazioni]()


## Fonti di colori da cui prendere spunto per le foto

Le fonti dei colori sono:
- Vegetali
	- fiori (rosso Amarilli, giallo Zafferano)
	- frutti ( arancione Albicocca, Giallo Banana, Marrone Castagna)
	- piante (marrone Acacia)
	- alberi (Verde salice)
- Animali
	- Giallo uovo
	- uccelli (Blu ghiandaia, marrone Camoscio)
	- elementi della vita marina (Rosso Corallo)
	- aspetti del corpo umano (rosa Nudo)
- Minerali 
	- sostanze (giallo Ambra, grigio Asfalto)
	- oggetti (Rosso mattone)
	- tinture naturali (blu Indaco, rosso Robbia)
	- pietre preziose (viola Ametista)
	- metalli (marrone Ottone)
	- minerali (viola Agata, Verde ossido di cromo)
	- tessuti non tinti (marrone beige Écru)
	- ceramiche (Blu Wedgwood)
- Culturali
	- località (Marrone Antwerp, Marrone Zanzibar)
	- popoli (rosso Porpora fenicio, Blu olandese)
	- nomi propri e cognomi (Verde Robin Hood, Rosa Salomè)
	- elementi geografici (Blu ghiacciaio)
	- bevande alcoliche (verde Assenzio)
	- stati d'animo (Blu paura)
	- concetti astratti (Blu trionfo)
	- emozioni e passioni (Oro estasi)
	- riferimenti al passato (Marrone antico)
	- destinazioni d'uso (Grigio corazzata)
	- favole e superstizioni (rosso Scarlatto folletto)
	- elementi mitologici (viola Bacco)
	- riferimenti religiosi (Porpora cardinale)
- Atmosferiche
	- fenomeni atmosferici (Giallo aurora)
	- fenomeni meteorologici (grigio Smog)
	- momenti del giorno (Blu mezzanotte)


## ELENCO

**► ACAGIÙ**  [[rosso]]
Dal francese _acajou_. Colore rosso bruno simile al colore del legno di mogano (le scarpette di cuoio, che volgarmente si dicono rosse, e non è elegante dire mogano, deformazione del nome scientifico dell'albero, sono appunto di color acagiù.

**► ACCIAIO**  [[grigio]]
Grigio di media intensità, ma freddo, lievemente inazzurrato. Ottima, questa voce, quando questo colore è associato a tessuti lucidi, come la seta o in genere quelli in armatura raso, in quanto la lucentezza richiama insieme con il colore, l'idea del metallo.

**► ACQUAMARINA** [[verde]] [[blu]]
Di colore verdazzurro, una tonalità fra il verde e il ciano, come l'acqua del mare sotto il cielo sereno, quando non soffia il vento di libeccio; è anche il colore del minerale berillo, usata come pietra preziosa. Anche denominato acquamarine o acqua green.

**►** **AERINO**  [[blu]]
Derivato di _aere_; confronta il greco _ἀέρινος_ «aereo, limpido come l’aria». Tonalità di azzurro cielo, particolarmente apprezzata nella seconda metà del 1400: era presente nell'abbigliamento maschile e in quello femminile.  

**► ALBAGIO**  [[bianco]]
Il termine vale pure come aggettivo, per biancastro.

**►** **ALBICOCCA** [[arancione]]
Il colore è una tonalità chiara dell'arancione tra il giallo e il rosa, che ricorda il colore delle albicocche, anche se è leggermente più pallido rispetto al vero colore del frutto.  

**►** **ALCHERMES** [[rosso]]
Dallo spagnolo _alquermes_ e questo dall'arabo القرمز_, al qirmiz_, scarlatto. È un colore **rosso** cremisi. Dal corpo essicato della cocciniglia (_Coccus ilicis_) si ottiene l'alchermes (o chermes) usato, specialmente nell'antichità per colorare i tessuti. La cocciniglia vive sulla quercia (Quercus coccifera), esistente nel bacino del Mediterraneo, ma anche sui lecci (Quercus iles).   

**► AMARANTO** [[rosso]]
Di un colore tra il **rosso** e il cremisi, tipico dei fiori colorati di piante (Amarantacee) tropicali o sul-tropicali.

**► AMBRATO** [[giallo]]
Derivato di ambra. Di colore giallo paragonabile a quello dell'ambra (resina fossile).

**► AMETISTA** [[viola]]
Colore tra il violetto e il viola, dall'omonima pietra preziosa (quarzo). Benché il colore ametista naturale vari dal viola al giallo, il colore qui citato è quello viola più comunemente collegato alle pietre dell’ametista. 

**► ARANCIONE** [[arancione]]
Il colore vivo ed acceso dell'arancia matura, tra il rosso e il giallo. Prima che le arance arrivassero in Europa non c'era nessun arancione, che veniva spesso considerato una tonalità di rosso o assimilato al giallo. Per questo motivo sono rimaste nell'uso locuzioni come “pesci rossi”, “gatti rossi”, “capelli rossi” naturali sono più ramati, nonostante questi appaiano arancioni. Questo non significa che nessuno individuasse quel colore, ma soltanto  che non esisteva un termine specifico per definirlo.

**► ARDESIA** [[grigio]]
Dal francese antico _ardeise_ (moderno _ardoise_). **Grigio** medio-scuro, tono di colore turchino grigiastro, grigio azzurro, come quello dell'omonima rocca metamorfica. 

**► ARGENTATO** [[grigio]]
Dal latino _argentatus_ (derivato di _argentum_ «argento»). Che presenta un colore dal riflesso **grigio** brillante come l'argento. Francese: **argenté**.  
  
**►** **ARGENTO** [[grigio]]
Il suo nome deriva dal greco _argos_, che significa brillante o bianco, proprio per il suo eccezionale potere di riflettere la luce. È la tonalità metallica del colore **grigio** medio-chiaro. 

**► ATRO** [[nero]]
**Nero**, scuro.  
  
**►** **AURORA** [[giallo]]
Dal termine latino _aurōra_, che forse deriva dal latino arcaico _ausosa_, che a sua volta ha origine probabilmente dal sabino _Ausel_ come si chiamava la divinità del Sole, oppure da _aurum_, che vuol dire oro. Giallo leggermente rosato simile proprio al colore del cielo prima del sorgere del Sole.  

**► AVIO** [[blu]]
Il nome si riferisce al colore delle uniformi degli aviatori. È una gradazione di azzurro spento con sottotono grigio.  

**► AZZURIGNO** [[blu]]
Da azzurro. Colore che tende all'azzurro; azzurro sfumato che tende al grigio.  
  
**► AZZURRO** [[blu]]
Dal latino _coeruleus_, _cyaneus_. Una tinta più chiara del blu nella quale non si sente aggiunta di bianco (come accade nel celeste). Indica il colore del cielo sereno con una gamma di tonalità comprese tra il celeste, più chiaro, e il blu (o turchino), più scuro. Colore cilestro, che si dice anche turchino. È certamente il colore più usato nella camiceria maschile. 
**Eccezione!***: In italiano si considera come un termine basico di colore e non come appartenente al dominio del blu. Questa risulta una vera e propria eccezione sulla base delle teorie di categorizzazione cromatica.  


### **B**          

**► BEIGE** [[marrone]]
Aggettivo francese, la cui etimologia resta incerta. Colore nocciola molto chiaro. In origine il beige indicava il colore del manto lanoso di certi mammiferi quali le pecore. Tutti gli anni, in primavera, questi animali vengono tosati, i loro peli vengono cardati, lavati, pettinati e filati in gomitoli che sono poi lavorati a maglia. La lavorazione della lana risale ai primordi dell'umanità e a seconda delle culture viene prodotta con il vello di capra cashmere, coniglio d'angora oppure di cammello. In genere si tende a definire come beige le generiche sfumature di marrone chiaro, quando invece il colore tende più al bianco. È un colore neutro, naturale e disinvolto, il Beige è un punto di riferimento per i grandi stilisti: dai couturier del passato fino agli interpreti della moda di oggi.  
**STORIA -** Il termine è attestato fin dal XIII secolo, per indicare la lana naturale, né tinta né sbiancata.

**► BERILLO**  [[verde]]
Tonalità **verde** pallido, associata al colore più comune del berillo grezzo (minerale). 

**► BETULLA** [[bianco]]
Bianco beige chiaro.

**► BIANCO** [[bianco]]
Dal germanico _blank_, bianco lucente. Una volta si faceva distinzione fra bianco opaco (in latino, _albus_, che ha dato «alabastro» e «albumina») e il bianco brillante (in latino, _candidus_, il brillante, che ha dato «candido»). Il bianco è un vero colore (addirittura uno dei tre colori basilari del sistema antico, allo stesso titolo del rosso e del nero), altro che incolore. Per molto tempo il bianco è stato associato per ragioni igieniche al pulito, e quindi ai tessuti a contatto con il corpo e quello che oggi si chiama  biancheria intima.  
-
In natura oltre che associato alla neve, ad alcune pareti rocciose, in particolare calcaree; alle nuvole; ai fiori (tipicamente gelsomino, calle, camelie e gardenie) o all’effetto **mimesi** con neve e ghiaccio negli animali come ad esempio l’orso polare. ● Bianco neve, ● bianco alabastro, ● bianco latte, ● bianco argento, ● bianco magnolia, ● bianco magnesio, ● bianco gesso, ● bianco calce, ● bianco avorio, ecc. Dal bianco puro, si va verso tutti i colori, e fra questi principalmente il giallo, l'azzurro e il grigio, si trovano le sfumature del bianco.  

**► BIANCO AMIDO** [[bianco]]
Bianco giallastro.  
  
**►** **BIANCO ANTICO** [[bianco]]
Il colore bianco antico è una gradazione di beige! Infatti la relativa scarsezza nella componente blu della tripletta RGB (250,235,215) fa allontare il colore dal grado di 'bianchitudine' necessario per essere annoverato tra i bianchi.
> è un'eccezione come bianco. andrebbe tra i marroni!

**► BIANCO AVORIO** [[bianco]]
Bianco leggermente più beige, poco più intenso. 

**► BIANCO LATTE** [[bianco]]
Un bianco tendente al grigio chiaro. 

**► BIANCO OTTICO** [[bianco]]
Bianco puro con riflessi azzurrognoli (azzurranti).

**► BIANCO SPORCO** [[bianco]]
Solo il bianco può essere sporco benché anche nel caso degli altri colori la tinta possa essere «sporcata» dall'aggiunta di un po' di grigio -giallo o di un altro colore (di solito il →colore complementare) per attenuarla o per modificarne i riflessi.  
-
In francese si usa l'espressione **blan cassé** per indicare il bianco sporco, ovvero, un bianco non puro, «sporcato» dall'aggiunta di un altro colore. La stessa situazione nel caso di tutti gli altri colori non è resa con il termine cassé, ma con il termine rompu. In italiano si usa frequentemente l'espressione bianco sporco mentre non è diffuso l'uso corrente di rosso sporco o verde sporco.  
-
Le sfumature del bianco sporco e crema, la tinta naturale dei pepli greci, sono storicamente associate alle culture dell'antichità.

**► BIAVO** [[blu]]
Dal tedesco, _blau_; dal francone, _blào_. In antico, per azzurrognolo, turchino chiaro, quasi celeste, e, quindi, come aggiunto di colore sbiadito, smorto. Sinonimi: **biadetto**, **biado**, **blavo**. 

**► BIGIO** [[grigio]]
Di un colore tra il bianco e il nero; è però naturale, come si vede nelle pecore, la cui lana per lo più è di tal colore; colore grigio cenere.  

**► BISCOTTO** [[marrone]]
Sfumatura molto chiara di marrone nota anche come **bisque**.  
  
**► BISTRO** [[marrone]]
Utilizzato sin dai tempi antichi nella pittura. Pigmento marroncino giallo-bruno ricavato dal legno bruciato. Anche chiamato **bruno bistro** o **fuliggine stemperata**.  

**► BLU** [[blu]]
Adattamento del francese _bleu_, che ha lo stesso etimo dell'italiano biavo. Pigmento di colore azzurro cupo, turchino scuro nelle diverse gradazioni. Molto usato scritto al francese _bleu_, da cui proviene l'aggettivo bluastro. Nella lingua parlata, più che nella scrittura, troviamo **blé**, adattamento del francese _bleu_. 
-
Tra le sfumature e gradazioni più famose ricordiamo: ● Blu notte ● Blu eletrico ● Blu pavone ● Blu ceruleo ● Blu di Prussia ● Zaffiro ● Blu egiziano ● Blu oltremare ● Denim ● Blu Dodger  ● Blu reale ● Blu acciaio ● Blu Savoia  
-
Nello spettro delle tonalità di blu si inseriscono anche cromie più chiare che potremmo definire, in termini tutt’altro che tecnici, come azzurre o verde acqua: ad esempio vale la pena menzionare le sfumature di ● Ciano ● Blu cadetto ● Blu fiordaliso ● Acquamarina ● Blu Tiffany ● Carta da zucchero ● YInMn Blue (Bluetiful). 

**► BLUASTRO** [[blu]]
Indica un colore turchiniccio.  

**► BLU BONDI** [[blu]]
Chiamato così per il colore dell'acqua di Bondi Beach, a Sydney, Australia. È una sfumatura medio scuro di turchese. Blu Bondi è un colore coniato da Apple per il computer iMac originale. 

**► BLU CAPRI** [[blu]]
Prende il nome dal colore dell'acqua nella Grotta Azzurra di Capri. Simile allo zaffiro. 

**► BLU CIELO** [[blu]]
Indica un colore cilestro, celestino. **Francese**: Bleu ciel  

**► BLU DELFT** [[blu]]
Deve il suo nome alla famosa ceramica blu prodotta nella città di Delft a partire dal Settecento. Un blu inchiostro.  
  
**►** **BLU DODGER** [[blu]]
È  un ricco tono brillante del colore azzurro chiamato per il suo uso nell'uniforme dei Dodgers di Los Angeles.

**► BLU ELETTRICO** [[blu]]
Prende il nome dal bagliore di aria ionizzata prodotto da scariche elettriche. La prima volta che fu utilizzato il nome di "blu elettrico" per riferirsi a tale colore risale al 1884. Colore blu brillante con riflessi verdi, simile a quello del lampo o della scintilla elettrica. Anche azzurro cangiante.
Questa gradazione di blu è quella più luminosa possibile da riprodurre su uno schermo di computer.

**► BLU FIORDALISO** [[blu]] 
Un blu vivace con un accenno di viola, proprio come il fiore (_Centaurea cyanus_). È uno dei pochi fiori tendenti al blu, dato che normalmente i fiori definiti così sono in realtà violacei o tendenti al grigio. In inglese: cornflower.   

**► BLUET** [[blu]]
Voce francese _bleu_ (popolare blé). Indica il colore del fiordaliso, specie di centaurea (Centaurea cyanus) che fiorisce tra il grano, ed è così nominata dalla specie più comune, di colore azzurro. Sinonimo in italiano di ciano. In Italiano: **bluette**.  

**►** **BLUETIFUL** [[blu]]
È la denominazione commerciale del **YInMn Blue** (**Y** per l'ittrio, **In** per l'indio e **Mn** per il manganese), noto anche come **Mas Blue**; è un pigmento inorganico blu scoperto per caso dallo studente ricercatore Andrew Smith nel laboratorio del professor Mas Subramanian presso l'Università statale dell'Oregon nel 2009. Si tratta dell'**ultima tonalità blu ad essere stata sintetizzata**, a distanza di più di tre secoli dal blu di Prussia. L'eccezionale intensità del colore è paragonabile a quella dell'International Klein Blue (Blue Klein).
  
**►** **BLU KLEIN** [[blu]]
L'inventore di questo blu è **Yves Klein** (Francia, 1928-1962) precursore della Body art. Tonalità di colore blu oltremare molto profondo.
-
Klein è famoso in tutto il mondo per i suoi dipinti monocromi – soprattutto, ovviamente, per quelli dipinti con il suo Blu Klein – ma anche per la sua ambiziosa Symphonie Monoton, considerata come il corrispettivo musicale della pittura monocromatica, e per tanti lavori immateriali, alla ricerca e all’esaltazione del vuoto.  Tra le opere per cui Klein è famoso ci sono certamente le Antropometrie, ovvero tele in cui l’accessorio per la pittura non era il pennello, quanto invece il corpo di modelle ricoperte di colore – tipicamente, di nuovo, il Blu Klein – che lasciavano così sul supporto pittorico una traccia di vita.

**► BLU MARINO** [[blu]]
Dal francese bleu (popolare blé). Indica il colore turchino cupo. Sinonimo di azzurro oltremarino o d'oltremare.  

**► BLU NAVY** [[blu]]
Voce inglese, che significa letteralmente «marina militare». Nell'abbigliamento il termine indica un **blu marino** e rappresenta una delle tonalità di blu più scure e profonde, utilizzata dalla marina militare britannica da più di 250 anni.Nell’abbigliamento questo colore è usato nella moda maschile e viene spesso impiegato per i completi eleganti da uomo e coat invernali.  

**► BLU NOTTE** [[blu]]
Il blu scuro, che tende al nero,  del cielo notturno. Altro sinonimo: **blu mezzanotte**, al punto che talvolta veniva chiamato **ala di corvo**.  
  
**► BLU PAVONE** [[blu]]
Si tratta di una gradazione di blu verde saturo che tende al grigio. Nellle sue gradazioni più chiuse e ombrose, il blu pavone è una tonalità raffinata e cangiante. 

**► BLU POMPADOUR** [[blu]]
Prende il nome dalla dama del Settecento, amante del re Luigi XV (di Borbone, re di Francia). Un blu pallido e avvolgente.  
  
**► BLU PRUSSIA** (di) [[blu]]
Venne scoperto casualmente a Berlino nel 1704-1706 da Diesbach e Dippel. È un pigmento blu scuro. In tedesco _Preussich Blau_, noto anche come **Bleu Berlino** (di).    
-
**STORIA -** Ebbene, la storia è una, con delle versioni che divergono solo per alcuni particolari. Sappiamo che lo scopo di Diesbach non era quello di inventare un nuovo blu, quanto invece quello di preparare della “comune” lacca rossa di cocciniglia: parliamo quindi del colorante rosso che si ricava da questi insetti della famiglia coccoidea. Per questa operazione il berlinese aveva bisogno, tra le altre cose, di due componenti, ovvero di solfato di ferro e di potassa. Nel tentativo di ridurre i costi, Diesbach si rivolse all’alchimista Johann Konrad Dippel, domandando della potassa più economica: Dippel in tutta risposta gli affidò della potassa destinata alla pattumiera, essendo stata inquinata da del grasso animale. Fu proprio per questo motivo che la vernice rossa che si voleva creare risultò fin troppo chiara, e quindi invendibile: la volontà di risparmiare di Diesbach si stava quindi trasformando in un vero spreco di soldi. Per provare a recuperare in extremis la lacca rossa, egli provò quindi a concentrare il tutto, nella speranza di ottenere un rosso più scuro. Del tutto inaspettatamente, arrivò invece un porpora, che diventò ben presto blu: nasceva così, quindi, il Blu di Prussia. 

**► BLU SAVOIA** [[blu]]
Il blu Savoia è una gradazione di blu di saturazione compresa fra il blu pavone e il pervinca, più chiaro del blu pavone. Deve il suo nome al fatto di essere il colore di Casa Savoia, dinastia regnante in Italia dal 1861 al 1946. Colore nazionale dell'Italia. Una bordatura blu Savoia è stata inserita sull'orlo dello stendardo presidenziale italiano ed è il colore della sciarpa degli ufficiali delle forze armate italiane, dei presidenti delle provincie d'Italia e della maglia delle Nazionali sportive italiane.  

**► BORDÒ** [[rosso]]
Adattamento del francese Bordeaux, nome di una città e regione della Francia. Nella moda indica il colore **rosso** scuro  violaceo o rosso-bruno, termine basato sul noto vino francese. Meno comune il termine francese **bordeaux**. ed ancora meno il termine francese burgundy.  

**► BORGOGNA**  [[rosso]]
Un rosso-viola intenso che tende al marrone, dal vino francese. Questo colore è un bel rosso scuro, noto a tutti con il termine francese bordeaux. C'è, come secondo nome che lo chiama **sangue di bue**.  Il blu reale e un blu sera più profondo sono entrambi simili per tonalità e saturazione. All'inizio, per andare sicuri, abbinate un maglione, un pullover o una camicia di questo colore con un paio di jeans blu scuri ed accessori in pelle (borsa, cintura, scarpe) colore nero o con un look più sofisticato con il beige. **Francese**: **burgundy** (e se riferito al colore non con l'iniziale maiuscola).  

**► BRONZO** [[marrone]]
Il colore del metallo omonimo, un po' più scuro e più spento dell'oro (una miscela di colori composto da marrone scuro e arancione). Esiste anche una tonalità di bronzo antico.

**►** **BRUNO** [[marrone]]
In passato, il termine “bruno” indicava qualsiasi colore scuro. Al giorno d'oggi, definiamo “bruno” una tonalità tra il castano e il marrone scuro. Il colore bruno, quello della terra e delle foglie morte, è molto diffuso in natura, tinge il manto di molti animali che vivono nelle zone boschive, come l'orso bruno, il cinghiale e il capriolo.


### **C**          

**► CACHI** [[marrone]]
Dall'inglese _khaki_, derivato dall'indostano _kh__āk__ī_, derivato del persiano _khāk_ «polvere, terra-sabbia». Indica un colore fulvo nocciola simile a quello della terra desertica, una sfumatura beige/marrone/verdastro e in queste sfumature di verdastro può richiamare il **→** verde oliva / verde militare. È un colore utilizzato in molte forze armate nel mondo per le uniformi o le tenute mimetiche. Inoltre è il colore usato nella camicia dell'uniforme degli Esploratori e dei Rover della Federazione degli Scout d'Europa. **È il colore  per eccellenza dei completi coloniali** **(sahariane)**, T-shirt,  sia militari che sportivi, perché respinge i raggi solari quanto il bianco ma rimaneva apparentemente indenne dalle tracce di sabbia e fango secco che si mimetizzavano perfettamente _ton-sur-ton_ sulle divise, ed inoltre teneva lontane mosche e zanzare.
-
**STORIA -** In origine definiva il colore dell'uniforme portata la prima volta dai reggimenti indiani all'assedio di Delhi. «L'impiego dei colori mimetici militari della prima guerra mondiale ha una deivazione coloniale, così infatti erano vestite le prime truppe di colore del tardo Ottocento, dal verdone al caki, in quanto colori di bassa milizia, e questo finisce per non essere una mancanza di colore ma il tipico colore dei panni di guerra [...]» (Manlio Brusatin - Storia dei colori - ed. Einaudi, 2000, p. 98) 

**►** **CAFFELLATTE** [[marrone]]
Marrone pallido, il colore del caffè mescolato al latte. 

**► CAMMELLO** [[marrone]]
Indica il tipico colore beige bruciato (bruno chiaro), generalmente giallastro, simile al pelo di tale animale. **È il colore del cappotto modello 101801 di Max Mara**, un capo icona.  
  
**►** **CAMOSCIO** [[marrone]]
È   una gradazione molto chiara di giallo-marrone ispirata dalla pelle conciata dell'animale omonimo.
-
**CURIOSITÀ -** In inglese questo calore si chiama _buff_. Questo termine nel tempo ha assunto il significato di "entusiasta". La ragione sta nel fatto che i vigili del fuoco volontari di New York City del XIX secolo vestivano uniformi in color camoscio ed evidentemente erano particolarmente appassionati. Inoltre _"in the buff"_ è oggi un'espressione per dire "nudo". Anche questo si spiega con il colore: originariamente l'espressione si riferiva ai soldati inglesi che indossavano una giubba di color cuoio, ovvero "color pelle".
 
**► CANNA DI FUCILE** [[grigio]]
Grigio-blu di intensità media. 

**► CARNE** [[arancione]]
Il color carne definito dall'intimo svela un dettaglio a cui spesso non pensiamo: se si escludono certi scandinavi, certi anglosassoni, nessuna pelle delle persone è rosa, neanche quella caucasica, c'è sempre nel rosa una qualche sfumatura olivastra, una certa dose di giallo che la fa ricadere nel volatile e complesso regno degli arancioni, a cui appartiene infatti il color carne canonico. 
Attenzione: Nella definizione di questo colore esistono alternative **meno opportune e scorrette**: sabbia, champagne, biscotto, pesca e beige.

**► CARTA DA ZUCCHERO (CARTAZUCCHERO)** [[blu]]
Il termine venne coniato solamente nel 1892, e prende il nome dalle carte usate in passato per impacchettare lo zucchero. È una particolare tonalità di azzurro ricavata da sfumature di blu indaco. Un grigio-azzurro chiaro, un misto tra verde menta e azzurro polvere. Gli inglesi chiamano questo colore Powder Blue.
-
**STORIA -**  Dobbiamo risalire al 1400 dove per creare la carta venivano usate materie prime povere, soprattutto stracci, che conferivano ai fogli varie macchie ed irregolarità. Si iniziò quindi ad attuare i primi tentativi di colorazione con una tenue tinta celestina che consentiva di attenuare le irregolarità e nascondere le macchie della carta. Nei secoli XVI e XVII si “azzurrava” la carta con estratti vegetali come l'indaco, il guado e il campeggio (pianta dalla cui corteggia veniva ricavata una tintura). Successivamente vennero utilizzate sostanze minerali come il “blu di Prussia” e l'oltremare. Il procedimento di colorazione di questa carta era riservato solamente per i prodotti più preziosi in quanto anche la carta era considerata merce rara: si avvolgeva lo zucchero di canna (o il tabacco) in arrivo da Antille, Messico o Brasile, considerato un prodotto pregiato e introvabile. Solo dal 1857, quando fu elaborata la mauveina (l'attuale fucsina) con i nuovi coloranti organici sintetici i vecchi coloranti naturali estratti da minerali e vegetali scomparvero progressivamente.  
  
**► CASTAGNA** [[marrone]]
Marrone bruciato caldo virante verso un rosso molto scuro, come l'omonimo frutto.   

**► CEDRO** [[verde]]
Prende il nome dal frutto. Oggi viene più spesso indicato  come il frutto della mescolanza di due colori secondari, l'arancione e il verde. Sconfina nel lime (accenno di verde), acido, aspro. Similare al colore limone.

**► CELESTE** [[blu]]
Dal latino __caelĕstis__ "del  cielo". Di un azzurro chiaro.

**► CENERE** [[grigio]]
Grigio chiaro, morbido e freddo. 
  
**► CERULEO** [[blu]]
Dal latino _caeruleus_, "blu scuro, blu o blu-verde", che a sua volta deriva probabilmente da _caelulum_, diminutivo di _caelum_, "paradiso, cielo". Il primo utilizzo fatto di questo termine per indicare questo colore è stato nel 1590.  Colore dal blu profondo fino a tonalità più brillanti e persino quasi celeste, del colore quasi sereno, azzurro chiaro, quasi sempre passando attraverso tonalità di verde. 
  
**► CHAMPAGNE** [[marrone]]
Tra il pesca e il beige, una tinta molto pallida di arancione-giallo, che può essere consderata una gradazione di beige. È molto in voga per gli abiti da sposa e le calze. 

**► CIANO** [[blu]]
Dal greco _κύανος_ «colore azzurro»; latino scientifico _cyano_. **Azzurro** vivace con una punta di verde. Il colore ciano è uno dei colori dello spettro che l'uomo riesce a vedere, tra il verde e il blu. Viene a volte denominato **aqua** e spesso non viene distinto dall'azzurro. È uno dei quattro inchiostri della stampa insieme a magenta, giallo e nero.

**► CICLAME** o **CICLAMINO** [[rosa]]
Un **rosa** molto cremoso e intenso, con fiamma blu che tende al glicine. Prende il nome dal fiore. 
  
**► CILESTRO** [[blu]]
Dal latino  _caelĕstis_ «del cielo»; cfr.celeste. **Azzurro** alquanto carico. Lo stesso del colore celeste; in particolare, riferito alle stoffe, celeste con riflessi freddi, metallici, quasi grigi.  
  
**► CILIEGIA** [[rosso]]
**Rosso** intenso con una punta di rosa. Rosso purpureo di tonalità dal profondo al luminoso. È spesso indicato anche il suo corrispettivo francese **cerise**.  
  
**► CIPRIA** [[rosa]]
Il nome trae origine da Cipro (la cipria in origine era detta polvere di Cipro). **Beige** rosato, come le guance leggermente arrossate. Colore luminoso e delicato, quasi madreperlato, che talvolta  viene scambiato per il rosa pastello, anche se ha un aspetto molto diverso.

**► COBALTO** [[blu]]
Sec. XIX; dal tedesco _Kobalt_, da _Kobold_, folletto, l’essere leggendario che avrebbe fatto trovare del cobalto ai minatori invece dell’argento ricercato. Colore **azzurro** intenso ma non scuro. Dal colore dell'ossido di metallo detto cobalto, di un azzurro particolarmente intenso e puro. Potremmo equiparare il cobalto all'oltremare, spesso con valore di aggettivo (blu oltremare).
  
**►** **COCCO** [[grigio]]
È il colore della polpa del cocco, con una leggerissima punta di grigio. Tecnicamente è anche un grigio acromatico chiarissimo.
  
**► COLONIALE** [[marrone]]
Derivato di colonia, inteso come possedimento di uno stato in territorio lontano.  Colore tra il nocciola e più scuro dell'ocra e più aranciato; detto specialmente di capi d'abbigliamento estivi (dal colore delle divise indossate dalle truppe coloniali).

**► COQUELICOT** [[rosso]]
Dal nome del papavero selvatico francese. Rosso sgargiante, leggermente più aranciato del classico rosso papavero.

**► CORALLO**  (Rosa Corallo) [[rosa]]
Dal latino tardo _corallium_, prestito dal greco _κοράλλιον_, _κουράλιον_, koràllion, è probabilmente di origine semitica, dalla parola ebraica _goral_, 'sasso, pietra'. 
**Rosa** aranciato chiaro, come dei coralli sbiaditi e ricoperti di sale.

**► CORALLO**  (Rosso Corallo) [[rosso]]
Di solito il corallo più pregiato è di un **rosso** più vivido.

**► CORVINO** [[nero]]
Dal latino _corvinus_. Che ha il colore delle penne del corvo, cioè **nero** con riflessi blu o violacei.  

**►** **CREMA** [[giallo]]
Dal francese _crème_, di origine gallica. È il colore della crema pasticcera. Si tratta di una tonalità di giallo molto chiara, quasi tendente al bianco. Questa colorazione elegante viene utilizzata attivamente nell'abbigliamento femminile, poiché la tavolozza nuda è considerata una soluzione universale per l'immagine in qualsiasi stile. Toni così sobri e delicati sono perfetti sia per le decisioni quotidiane, sia per uscire e persino per una vacanza al mare. Perfetto per la biancheria intima (mutandine, reggiseni, body), costume da bagno (per enfatizzare una bella abbronzatura uniforme), collant (questa colorazione è diventata tradizionale per i collant in nylon, che creano perfettamente l'effetto di accessori invisibili, perfetto per le scarpe con punta aperta e tallone.)

**►** **CREMA DI MENTA** [[verde]]
È un verde-ciano pallidissimo, tendente al bianco.

**► CROCEO** [[giallo]]
Dal latino _crocĕus_, derivato di _crocus_ ‘croco, zafferano’. Che ha il colore dello zafferano (o croco); giallo. 

**► CUPREO** [[rosso]]
Dal latino _cupreus_ "di rame", da _cuprum_ "rame". Significando "di rame", per naturale estensione  col significato che ha il colore bruno tendente al rosso del rame.


### **D**          

**► DENIM**  [[blu]]
Il **blu** dei jeans tinti con l'indaco. 


### **E**            
 
**► EBANO** [[marrone]]
Dal legno tropicale di diversi alberi del genere _Diospyrus_. Marrone molto scuro quasi nero. 

**► ÉCRU** [[marrone]]
Termine francese che significa greggio, crudo; dal latino _crudus_, crudo, grezzo. **1.** Colore dal tipico aspetto greggio, di filato o tessuto non candeggiato. **2.**  Colore naturale, tra il giallo e il grigio, simile a quello di certe tele grezze. 

**►** **ELIOTROPO** [[viola]]
Ha una tonalita rosa-viola che rappresenta il colore del fiore della pianta di eliotropo (_h__eliotropium_). Un altro nome per questa tonalità è lavanda brillante.  
  
**►** **ELISABETTA** [[rosa]]
Colore rosa intenso.  

**►** **ERBA CIPOLLINA** [[verde]]
È una sfumatura di giallo-verde medio-scura. **Verde** dalla temperatura calda ideale per la stagione autunno, funziona bene come un colore neutro perciò sarà perfetto anche nei capospalla, adorabile in abbinamento al rosso, al giallo e al viola. **Inglese**: chive.


### **F**         

**► FALBO** [[giallo]]
Dal provenzale _falp_, dalla voce germanica ricostruita _falwa_. Colore giallo scuro tendente al rossiccio, tipico della pelliccia di certi animali.  

**► FERRIGNO** [[grigio]]
Del colore del ferro; grigio scurissimo.
  
**► FERRUGINEO** [[rosso]]
Dal latino _ferrigin__ĕu_(_m_), derivato da _ferr__ūgo_ _-g__ǐnis_ “ruggine”. È il colore della ruggine, di un colore rosso bruno, tipico della azione del tempo sul ferro.

**► FLEUR DE POMME** [[giallo]]
Giallo più vino chiaro rosé.  
  
**► FOSCO** [[grigio]]
Dal latino _f__ŭscus_. Di un tono grigio scuro, tendente allo scuro. Il fosco è proprio il color della terra.  

**►** **FRULLATO DI PAPAYA** [[marrone]]
È un beige con una leggera colorazione arancione. Rappresenta il colore del _frappé_ realizzato miscelando polpa di papaya con crema o yogurt.  

**► FUCSIA**  **(FUXIA)** [[rosso]]
Deriva il suo nome da quello del naturalista tedesco Leonhart Fuchs (1501-1566), che studiò e catalogò sul suo erbario una particolare famiglia di piante, cui venne dato il suo nome. **1.** Colore rosso carico tendente al viola, celebrativo, che sposa la regalità del porpora con la seduzione del rosso. Apparso durante la Seconda guerra mondiale anche grazie a una maggiore disponibilità di tinture. **2.** Colorante organico, usato per tingere di rosso il cotone.   

**► FULVO** [[rosso]]
Dal latino _fulvus_. Di colore biondo tendente al rosso, proprio della criniera del leone. Si dice soprattutto del pellame di alcuni animali. 

**► FUMO DI LONDRA** [[grigio]]
Tono di **grigio** scuro dall'aspetto opaco.


### **G**         

**► GAINSBORO** [[grigio]]
Colore di una tonalità pallida di grigio. 

**► GIALLO** [[giallo]]
Derivato attraverso l'antico francese _jalne_, dal latino _galb__ǐnus_, derivato di _gàlbus_ «verde pallido», di etimologia incerta. Forse il giallo più netto è quello dello zafferano. Ma sono innumerevoli le sue gradazioni e le sue varietà. Inoltre anche il giallo, come gli altri colori, può rimanere giallo pur pendendo in qualche altra tinta. Ma forse il miglior modo per intendersi è chiedere aiuto alla tavolozza naturale, dicendo, per un caso o per l'altro, ● giallo limone ● giallo solfo, ● giallo ranucolo ● giallo girasole, ● giallo oro ● giallo ambra, ● banana, ● grano, ● miele, ● paglia, ● topazio, ● moscato, ● sciampagna, ● stoppa, ● foglia mora, ecc. Nelle tinture di fibre tessili troviamo il **giallo antracene**, il **giallo di alizarina** (appartenenti alla classe dei diazocomposti), il **giallo indantrene** e altri coloranti derivati dall'antrachinone; **giallo minerale**, ossicloruro di piombo, usato, specialmente in passato, come pigmento.  
  
Il giallo è uno dei colori dello spettro che l'uomo riesce a vedere, tra l'arancione e il verde. Ha la lunghezza d'onda compresa tra 565 e 590 nanometri. È uno dei tre colori primari sottrattivi, insieme al ciano e al magenta; il suo colore complementare è il viola.  
  
**► GIALLO LIMONE** [[giallo]]
Si distingue dagli altri gialli per le sue sfumature verdastre, dal lime all'oliva, che ne aumentano la complessità.

**► GIALLO MARTE** [[giallo]]
Deve il suo nome al dio della guerra e protettore del ferro, che per i romani era, appunto, Marte. È un pigmento molto simile all’ocra costituito da ossidi di ferro sintetici. In francese _jaune de Mars_.

**►** **GIALLO PAGLIERINO** [[giallo]]
È una gradazione di giallo, detta così perché simile al colore della paglia. In francese diventa "**giallo paglia**", _jaune paille_.

**► GIUGGIOLINO** [[arancione]]
Derivato da giuggiola. Colore tra il giallo ed il rosso, cioè a un punto d'arancione basso. Il colore delle giuggiole (frutto, noto anche come dattero cinese).

**► GLAUCO** [[verde]]
Dal latino _glaucus_, a sua volta derivato dal greco _γλαυκός_ «brillante, lucente». Colore verdazzurro alquanto chiaro: colore proprio del mare.  
  
**►** **GLICINE** [[viola]]
È un violetto  come il fiore abbastanza chiaro, assai simile al lavanda chiaro. 

**► GRANATA** [[rosso]]
Il suo nome deriva dai chicchi della melagrana. Per il colore del granato, cioè un **rosso** scuro e caldo, simile al Bordeaux.  

**► GRANATO** [[rosso]]
Dal bruno scuro al rosso viola variano le tinte della pietra detta granato, che può essere "orientale" (un corindone) o "comune". Pietra di bella apparenza ma non di grande valore. Anche per il suo colore (→granata) questa pietra è spesso scelta. 

**► GREGGIO** [[marrone]]
Colore tra il bianco e il marrone chiarissimo (beige). I francesi chiamano écru il colore del tessuto naturale. In italiano potremmo chiamarlo "colore grezzo", o l'equivalente "colore spago".  
  
**► GREIGE** [[grigio]]
Colore che è una via di mezzo fra il beige e il grigio. Colore iconico di Armani.  

**► GRIDELLINO** [[grigio]]
Dal francese _gris-de-lin_. Antica e bella voce italiana, per dire il colore tra il grigio e il rosa, che con voce derivata dal francese si dice comunemente →lilla, e vale anche per il →viola pallido. Altro sinonimo in italiano è **grisellino**.

**► GRIGIASTRO** [[grigio]]
Un grigio incerto, pendente verso altri colori indeterminati.

**► GRIGIO** [[grigio]]
Dal germanico _grīs__,_ che significa canuto, brizzolato e, in generale, il termine grigio può indicare persona o capigliatura sale e pepe. Il grigio puro è composto di bianco e di nero; ma innumerevoli sono i grigi, che, per l'aggiunta di un colore o dell'altro, assumono diverse sfumature e meritano diversi nomi, che non è possibile elencarli tutti: ● grigio perla, ● grigio piombo, ● ferro, ● argento, ● pietra, ● ardesia, ● talpa,  ● tortora, ● grigio sabbia, ● acciaio, ● grigiazzurro, ● grigioviola, ● grigio gialligno, ● grigio rosato, ● grigioverde, ecc. Si può anche dire per un grigio molto chiaro grigetto. Il grigio è un colore comune in natura. Il modello RGB presenta una scala monocromatica di 256 livelli di grigio, dal bianco fino al nero (bianco e nero sono tecnicamente grigi acromatici). L'occhio umano è in grado di distinguere nettamente in media 16 livelli di grigio. Il grigio è il colore complementare di se stesso.  
Il grigio, spesso non considerato neppure un colore, è il vero neutro, più del beige e del bianco; per questo è un servitore eccelso del colore, esaltandolo.  

**► GRIGIO DI PAYNE** [[grigio]]
Il colore prende il nome da William Payne (1760-1830), pittore inglese, inventore della tonalità di colore nel XVIII secolo. Tonalità di grigio tendente al bluastro; Il colore è ottenuto da una miscela di blu (blu oltremare e ftalocianina, che è un composto sintetico) nonché di nero. Lo potremmo definire il colore della lontananza, degli orizzonti (dai mari ai monti) e quindi è nell'abbigliamento un sicuro abbinamento con i colori della natura.  

**► GRIGIOLATO** [[grigio]]
Per macchiato di grigio, spruzzato di grigio ("una pelliccia grigiolata").  

**►** **GRIGIOLINO** [[grigio]]
Di colore grigio chiaro. Sinonimo: **grigétto**.  


### **H**          

**► HUANG** [[giallo]]
Termine cinese. Colore giallo, scelto come colore  di corte in Cina per confermare la continuità della tradizione dinastica Qing rispetto alle precedenti. Il giallo chiaro (**minghuang**) era prerogativa dell'imperatore, dell'imperatrice (anche se vedova) e delle consorti imperiali di alto rango. Il giallo albicocca (**xinghuang**) era il colore dell'erede diretto e della sua consorte e il giallo oro (**jinhuang**) era per gli altri figli dell'imperatore.


### **I**          

**► IBISCO** [[blu]]
Dal latino scientifico _hibiscus_, dal latino classico _hibiscum_, a sua volta dal greco _ἰβίσκος_. Tonalità di **azzurro** chiaro, simile al colore del giacinto come quelli dei fiori purpurei dalla pianta del _Hibiscus syriacus_, detto comunemente _ibisco_.

**► IMPORPORATO** [[rosso]]
Derivato da porpora. Tonalità di **rosso** vermiglio.   

► **INDACO** [[viola]]
Dal latino _ind__ǐcum_ (_fol__íum_), "foglia" indiana; a sua volta derivato dal greco antico _ἰνδικόν_, _Indikon_, ovvero “sostanza che viene dall'India”; mentre per gli arabi era _an-n__īl_ e per i cinesi _tien il laam_, che tradotto significa "azzurro del cielo". Sostanza naturale o sintetica (quella oggi usata dall'industria, che è la quasi totalità dell'indaco prodotto). Ha colore compreso, nello spettro solare, tra il rosso e il violetto.
  
**► ISABELLA** [[giallo]]
Di incerta etimologia, ma riconducibile ad Isabella d'Austria, arciduchessa d'Austria e figlia di Filippo II re di Spagna, ed al colore della sua camicia gialla, su cui le fonti sono discordanti, su quanto tempo (tre anni o soli nove mesi) la stessa non fosse cambiata finché la capitale nemica non si fosse arresa... ed allora è comprensibile il colore incerto dell'indumento. Colore giallo-bigio con una sfumatura particolare tendente al marroncino. 


### **L** 

**► LATTESCENTE** [[bianco]]
Dal latino _lactescens-entis_, participio presente di _lactescĕre_. Colore simile al latte.  
  
**► LAVANDA** [[viola]]
Da lavanda, perché usata per profumare l'acqua per lavarsi. Tipico colore violetto, di una pianta cespugliosa delle Tubliflorali, originaria delle regioni mediterranee, con rametti eretti e fiorellini molto profumati. La sua essenza agisce come antitarme naturale.
  
**► LILLA** [[viola]]
Adattamento dal francese _lilas_ (forma antica _lilac_), a sua volta dall’arabo _līlak_, a sua volta dal persiano _nīlak (lilach)_, a sua volta dal sanscrito _n__īla._ Colore tra il rosa e il viola. Designa l'alberello, che dà ricche spighe di fiori color gridellino.

**► LIME** [[verde]]
Colore a metà strada fra il giallo e il chartreuse, chiamato così proprio per la sua somiglianza con il colore del frutto omonimo. È solitamente rappresentato come un **giallo** elettrico brillante.

**► LIONATO** [[arancione]]
Derivato di _lione_, leone_._ Colore fulvo, che è proprio del manto del leone; simile alla variabile cannella e tabacco, ma un po' più aranciato.  
  
**► LIQUIRIZIA** [[nero]]
Dal latino tardo _liquiritia_, adattamento, con influsso di liquor, del greco _γλυκύρριζα_, composto  di _γλυκύς_ «dolce» e _ῥίζα_ «radice». Sfumatura tra il marrone tostato e il nero, che è dato dall'estratto della liquirizia, anche se la radice fresca della liquirizia è di un giallo paglierino. 


### **M** 

**► MADREPERLA**  [[bianco]]
Colore simile alla sostanza dura bianca, a riflessi iridescenti, che si trova nell'interno di numerose specie di conchiglie.  

**► MAGENTA** [[rosso]]
Prende il nome dalla battaglia di Magenta (combattuta fra franco-piemontesi e austriaci) del 4 giugno 1859. Colore chiamato cremisi (rosso scarlatto), dalla tonalità intensa. In realtà è un **fucsia**, con fiamma blu.  

**► MALVAROSA** [[rosa]]
Composto di _malva_ e _ròsa_. Simile al colore malva, ma con meno viola e più rosa. **La moda, a volte, ha bisogno di termini poetici o più adatti ad un testo di una canzone.**  

**► MANDARINO** [[arancione]]
Tra il rosso e il giallo, più vicino a quello che non a questo, simile all'arancio, o **arancione**, ma più acceso. 

**► MARRONE** [[marrone]]
Caldo bruno rossastro, che è precisamente il colore dei frutti del marrone o al plurale marroni (una varietà di castagno, che da frutti di particolare grossezza). Una prima divisione cromatica del marrone è ● testa di moro e ● tabacco. Altri nomi usati sono: ● ebano, ● mogano, ● tanè, ● torba, ● cioccolato (generalmente fondente), ● moka, ● espresso, ● caffè, ● castagna, ● cacao, ● marron glacé, ● corteccia, ● carta da pacco, ● avana, ● rhum, ● seppia (versione scolorita di fotografie).
Il marrone non è presente nel cerchio cromatico o almeno non nelle versioni più semplici. Essendo il marrone composto da una miscela di tutti e tre i colori primari, tecnicamente non ha un vero e proprio complementare.

**► MAUVE** [[viola]]
Voce francese, che significa "malva", che è il nome italiano della _Malva Silvestris_, che è un'erba che nell'antica Roma era usata per ottenere il colore azzurro. Colore che è un viola chiaro: può sfumare  dal rosa grigiastro al colore dell'uva, simile a quello dei colori di malva; usato col nome francese nel linguaggio della moda. Il corrispondente italiano è **malva**.
-
**STORIA -** Considerata la prima tintura anilinica, inventata nel 1856 (il brevetto gli verrà concesso nel 1857) dal giovane chimico inglese William Henry Perkin (1838-1907), che cercando di sintetizzare il chinino in funzione antimalarica ottiene una sostanza di colore rosso-brunastro dalla quale è possibile estrarre un eccellente colorante per la seta, molto stabile, che tinge in lilla e viola. Un brevetto che ha il suo battesimo sulla scena del commercio internazionale all'Esposizione Internazionale di Londra nel 1862. Inizialmente Perkin usa per la formula chimica il nome _mauveine_, per il suo uso commerciale _Tyrian purple_ (porpora di Tiro) e _aniline puple_ (viola anilina). Gli fu dato il nome francese mauve perché assicurava una connessione francese al suo prodotto e quindi un collegamento al mondo della moda. 

**► MAVÌ** [[blu]]
Dal turco mavi. Colore **celeste** chiaro.  
  
**► MELANZANA** [[viola]]
Sfumatura violacea e intensa, simile alle varianti scure dell'ortaggio.  

**►** **MIELE** [[giallo]]
Nel linguaggio della moda, tonalità di colore di uno speciale biondo ambrato.

**► MILLENNIAL PINK** [[rosa]]
Rosa beige. Ha cominciato a fare sfoggio di sé intorno al 2012 come sfumatura delicata del rosa Barbie.  

**► MINIO** [[rosso]]
Dal latino _mínium_, che si ritiene prenda il nome del fiume Miño, nel nord-ovest della Spagna. È il nome volgare dell'ossido di piombo. Di colore dall'arancio al rosso vivo. È il colore che serve a dare un primo strato di vernice al ferro, per preservarlo dalla ruggine. 

**► MIRTILLO** [[viola]]
**Viola** intenso, dall'omonimo frutto. 

**► MOGANO** [[marrone]]
**Marrone** tendente al rosso, il colore del legno omonimo.

**► MOKA** [[marrone]]
**Marrone** caldo più scuro del cioccolato.

**► MORATO** [[nero]]
Di solito si riferisce al colore nero di tono caldo, tendente al bruno.
Il viola morato è un colore scuro, prossimo al nero.

**► MORDORÈ** [[marrone]]
Termine francese; composto dalle parole _maure_, "moro, bruno" e _doré_, "dorato". Colore **marrone** bruno caldo con suggestivi riflessi dorati. Si preferisce nella moda usare il termine francese a quello italiano Marrone dorato.

**► MORMORINO** [[nero]]
Colore piuttosto scuro, insieme di nero e viola (o rosso cupo).

**► MORELLO** [[nero]]
Diminutivo di moro. Colore simile al rovano, ruggine, con una tonalità scura tra il rosso e il nero o bruno scuro, tendente al violaceo, che ricorda quello delle more. 

**► MUSCHIO** [[verde]]
Nonostante il muschio vero abbia diverse tonalità, per antonomasia è un verde ingiallito.


### **N**

**► NACARAT** [[rosso]]
Dallo spagnolo _nacarando_, madreperla. Colore **rosso** chiaro, tendente al rosa.  

**►** **NANKIN** [[giallo]]
Nome francese della città cinese in cui in passato veniva prodotto l’omonimo tessuto. Colore **giallo** chiaro.

**► NERASTRO** [[nero]]
D'un colore che pende nel nero ("turchino nerastro", "bruno nerastro"). L'aggettivo non è bello, e quindi è preferibile aggiungere a quel colore l'attributo cupo, quando, naturalmente, si ottenga egualmente il risultato voluto, riservando nerastro per un nero indeciso. Altri sinonimi in italiano, sono: **nericcio**, **nerigno**.  

**► NERAZZURRO** [[nero]]
Definisce il nero percorso da riflessi turchini, come di certi acciai bruniti, o del manto di certi cavalli neri, o della piuma di molti uccelli.  

**► NERO** [[nero]]
Dal latino _nǐger_, _nǐgra_, _nǐgrum_. Colore per eccellenza o assolutamente non colore, acromatico, come il bianco e il grigio; a rigore il termine nero significa assenza di colore, per l'incapacità d'una superficie nera a riflettere o diffondere qualsiasi radiazione; spesso in opposizione con il bianco (“non distinguere il nero dal bianco”).  

**► NOCCIOLA** [[marrone]]
Tonalità di marrone scuro.
-
**CURIOSITÀ -** A Prato questo colore è chiamato **nocétta**. A Prato veniva chiamato così il denaro contante. Forse quest'uso figurato (desueto) derivò dal colore nocetta/rossastro dei biglietti di banca da diecimila lire (anni Quaranta/Cinquanta). _Pe' ccompta' ll'automobile e ci vole i' nnocetta._

**► NOISETTE** [[marrone]]
Voce francese. Tipico colore nocciola, marrone tendente al beige. 

**► NUDO** [[rosa]]
Dal latino _nūdus_. **In un mondo globalizzato diventa difficile associare il "nudo" ad un incarnato di riferimento caucasico** (o colore "**carne**"), anche se il termine **continua a indicare il rosa pallido** (con una sfumatura beige), anche noto come pesca chiaro. Questa nuance delicata è tutt'altro che innocente, perché richiama il corpo nudo: negli anni Venti e Trenta era molto usata per l'intimo femminile (per corsetti, busti, calze), tra la fine degli anni Settanta si è trasferita all'abbigliamento femminile, e periodicamente questo colore viene ripreso nella moda dell'underwear-as-outwear. Probabilmente la biancheria color carne nasceva dall'idea che sarebbe stata meno visibile sotto certi tessuti impalpabili. Ma la carne delle persone caucasiche tende di più all'arancione. vedi il color CARNE.


### **O**          

**► OCRA** [[giallo]]
Dal greco _ὠχρός ōchrós_ che significa "giallo". In latino è _ōchra_(m). L'Ocra è un colore dalle tonalità che variano dal giallo-oro e bruno al marrone chiaro. Il termine indica anche alcuni coloranti naturali, ottenuti da minerali terrosi, contenenti idrato ferrico, in particolare ematite (ocra rossa) e limonite (ocra gialla). Varie le tonalità che si possono ottenere, ad esempio: giallo bruciato, tendente al rosso o marrone o nero. 

**► OLIVASTRO** [[verde]]
Colore tendente al bruno-verdastro, tipico dell'oliva.

**► OLTREMARE** [[azzurro]]
Antico nome dei lapislazzuli ed anche del corrispondente colore azzurro intenso.

**► ONICE** [[nero]]
Nero, dall'omonima varietà di calcedonio.  
  
**► ORICELLO** [[rosso]]
L'oricello (detto anche “orceina”, “roccella” o “tornasole”) è una tinta rosso-viola scura che si ottiene da licheni. Licheni come questi crescono in molti luoghi del mondo, comprese le Canarie, Capo Verde, la Scozia e piccoli siti in Africa, in Oriente e in Sud-america.  
-
**CURIOSITÀ -** Il nome e la ricchezza della nobile famiglia Rucellai di Firenze (siamo nel XIII secolo) derivano la propria origine da una bizzarra scoperta legata all'orina. Il nome Rucellai sarebbe un ingentilimento di “Oricellari”, con significato di addetti alla lavorazione dell' “oricella”, a sua volta diminutivo di “orina”. Questa, secondo la tradizione, sarebbe il lichene scoperto, in modo piuttosto assurdo, da un certo Alamanno del Giunta nel corso di un suo viaggio nelle isole Baleari: si narra che fermandosi ad orinare presso una pietra coperta di licheni, avrebbe notato con suo grande stupore che il colore del ciuffetto di lichene mutava in un rosso intenso che tirava al violetto. Forte della sua scoperta, di ritorno a Firenze, Alamanno  impiegò la tecnica del lavaggio del lichene con l'ammoniaca (contenuta nell'orina) per tingere la lana, ottenendo un colore viola molto intenso che prima era associato solo ai pigmenti ricavati da molluschi da cui si otteneva la porpora, che erano molto più costosi. Questa scoperta diede la possibilità alla sua famiglia di accumulare notevoli ricchezze, ed, intravedendo la possibilità di una fama futura, cambiò il proprio cognome in Rucellai, che permise alla casata di inserirsi a partire dal secolo successivo fra i magnati del Comune. 

**►** **ORO** [[giallo]]
Dal latino volgare _orum_, disceso dal latino _aurum_, proveniente dal protogreco antico _ayros_, col significato di "ardere", "splendere".  È il risultato della miscela tra giallo ocra, arancione e un pizzico di bianco. Colore "solare", con diverse fiamme, a seconda della presenza maggiore o minore di rosso che lo spostano verso l'arancio. È un colore diffusissimo nel campo della moda e in quello dell’arredamento. Qualche anno fa si preferiva riservare l’abbigliamento oro alle ore serali, oggi invece è stato sdoganato anche in tutti gli momenti della giornata. L’accostamento ideale è con un abito colore oro è il nero, colore decisamente forte quasi al pari del nero, va praticamente su tutto, soprattutto sotto forma di accessori. È il colore perfetto per le feste.  

**► ORZO** [[marrone]]
Beige medio più neutro del cammello.  
  
**► OTTANIO** [[blu]]
Deve il suo nome all'ottano, componente antidetonante della benzina. Tinta, a metà strada tra il blu e il verde, che miscela opportunamente le tinte turchese e petrolio (l'ottano è un antidetonante della benzina). Vicino per analogia al blu-verde coda di pavone o del blu intenso dello zaffiro. Nasce alla fine degli anni '50 nel settore della moda e dei tessuti, il color ottanio è un simbolo dell'eleganza femminile, specialmente adatto ad abiti da sera dove, grazie al suo tono freddo e intenso, si abbina perfettamente al bianco. Un punto di colore senza un immediato riscontro in natura, che ha subito conquistato un posto nel mondo del lusso e dell'esclusività.  


### **P**          

**► PANNA** [[bianco]]
È  il colore della latte fresco da bovini che apascolando si nutrono di piante ricche di pigmenti carotenoidi gialli. Tali pigmenti vengono incorporati nel latte fresco, conferendogli un tono giallo molto chiaro, a metà strada tra i colori del latte e del burro. Il color panna **è il colore pastello del giallo**, proprio come il rosa lo è per il rosso.

**► PAONAZZO** [[viola]]
Derivato da paone, pavone, perché è uno dei colori della sua coda. Di un colore viola piuttosto scuro. È il colore della mozzetta dei canonici e delle calze dei vescovi. Meno comune **pavonazzo**.  

**► PERVINCA** [[blu]]
È il colore dell'omonimo fiore. Un colore azzurro tendente al viola, vagamente grigiastro.
  
**►** **PESCA** [[arancione]]
È una tonalità chiara di arancione che ricorda il colore interno del frutto da cui prende il nome. Si tratta di una tinta a metà strada tra un color carne e un rosa con un tocco di arancio. 

**► PETROLIO** [[verde]]
Verde scuro con un pizzico di blu. È il colore del collo e delle penne sulle ali delle anatre.  

**► PIOMBO** [[grigio]]
**Grigio** scurissimo (nero chiaro).  

**► PORPORA** [[rosso]]
Dal latino _purpura_, che deriva dal greco _porph_ý_ra_, che però erano spesso utilizzati per descrivere delle tinte cremisi molto intese, simili al colore del sangue. 
*I termini latini e greci sono diventati prima purpre in inglese antico e poi purple in quello corrente, perdendo l'ambiguità cromatica del porpora originario e aumentando il tasso di blu fino a designare il vasto campo dei viola.*
In italiano invece il porpora, forse complici secoli di imperatori e cardinali porporati, si è sbilanciato più verso il campo dei rossi: si dice abitualmente “rosso porpora”. 

**► PURPUREO** [[rosso]]
Aggettivo italiano. Di colore **rosso** vivo (con una sfumatura di preziosità); di color porpora.  


### **R**          

**► RAME** [[arancione]]
Un oro rosato e rossastro dai riflessi metallici (Se si parla di capelli ramati la sfumatura è però più arancione e brillante).

**► ROGGIO** [[rosso]]
Dal francese _rouge_, a sua volta dal latino _rubeus_. Di colore rosso infocato.

**► ROSA** [[rosa]]
Dal latino _rŏsa_. Colore tipico della Rosa canina, intermedio fra il bianco e il rosso, carnicino. 
Nel campo della moda, a partire dalla fine del XIX secolo, con i colori brillanti ottenuti con i coloranti sintetici, lo spazio di questo colore nel cerchio cromatico è situato fra il rosso e il viola.

**► ROSA ANTICO** [[rosa]]
Rosa polveroso che grazie al sottotono beige può definirsi una base neutra ed elegante per qualsiasi mise. È anche definito **rosa quarzo**. Per Pantone il rosa antico si chiama Old Rose e si identifica con il codice 17-1518. È un colore che sta benissimo insieme al marrone e al blu scuro.  

**►** **ROSA BRILLANTE** [[rosa]]
È la tonalità di rosa di massima saturazione. In inglese viene anche detto _rose_ come il fiore; in italiano viene aggiunto l’aggettivo brillante, per differenziarlo dal rosa.

**► ROSACEO** [[rosa]]
Colore simile alla rosa, indica anche un rosa indeciso, tendente al violetto.  

**► ROSA CONCHIGLIA** [[rosa]] 
Rosa pallido e soffuso.  

**► ROSA CONFETTO** [[rosa]]
Il rosa tipico dei dolci e dello zucchero filato. 

**► ROSA SHOCKING** [[rosa]]
Indica una particolare sfumatura di rosa molto forte e brillante. 
Pantone di riferimento rosa 219 C.
-
**CURIOSITÀ -** Tutto iniziò con un diamante di Cartier da 17,47 carati. La tinta _rosa shocking_ della celebre pietra appartenuta all'ereditiera Daisy Fellowers, la _Téte de Bélier_, ispirò la collezione di Elsa Schiaparelli per il 1937. Fu una colorazione lungamente ricercata, che esordì sul packaging del suo profumo _Shocking de Schiaparelli_. La forma del flacone – da cui, va detto, Jean Paul Gaultier ha preso più di una ispirazione per la sua fragranza, _La Belle_ – fu invece modellata dalla scultrice Leonor Fini, seguendo le forme conturbanti del busto di Mae West. Il colore, passato alle cronache come Rosa Shocking, era “luminoso, impossibile, sfacciato, inappropriato, vivificante, come tutta la luce e gli uccelli e i pesci del mondo messi insieme, un colore della Cina e del Perù ma non dell’Occidente”, un colore puro e non diluito. Da quel momento in poi il rosa che scioccò il mondo divenne il suo marchio di fabbrica. 

**► ROSATO** [[rosa]]
Di colore rosa o tendente al rosa. E questo è propriamente quel colore, che è comunemente detto **incarnato**, perché egli rappresenta più, che altro colore, la nitidezza della carnagione giovane e sana.   

**► ROSÉ** [[rosa]]
Dal francese _rosato_. Indica un colore rosato di stoffa, di abito o di qualsiasi altro materiale.

**► ROSSASTRO** [[rosso]] 
Rosso opaco, tendente allo scuro e allo sporco.

**► ROSSICCIO** [[rosso]] 
Colore tendente al rosso, con tonalità più chiare e sfumatura ruggine. 
Più raro il termine **rossigno**.

**► ROSSO** [[rosso]] 
L'etimologia della parola _rosso_ è legata alla radice indoeuropea _rudh- o reudh-_  (in sanscrito, se usata come sostantivo, la parola _rudh-iram_ = _sangue_, se invece, usata come aggettivo = _rosso_ ). Dal latino _r__ŭssus_. Radice che ritroviamo nelle parole latine _rubens_, _ruber_ e _rufus_ = _rosso_; anche nelle lingue protogermaniche troviamo la parola _rauthaz_ = _rosso_ da cui l'anglosassone red ed il tedesco _rot_. Rosso significa, originariamente, _"di colore del sangue"_. Con i suoi diversi nomi e le sue varie sfumature: carminio, cinabro, cremisi, minio, porpora, scarlatto, solferino, vermiglio, e altri. In chimica, nome di numerose sostanze, naturali o artificiali, organiche o inorganiche, usate come pigmenti o come coloranti nella tintura di fibre tessili; in particolare, di composti azoderivati quali, per esempio, il **rosso d'antracene**, il **rosso cocciniglia**, usati per tingere la lana.  
  
**► ROSSO BORBONICO** [[rosso]] 
È una tonalità di rosso di cadmio scuro tendente al porpora, denominato borbonico. La storia familiare assicura che fu un avo, sarto alla Corte dei Borbone a Napoli ai tempi del Regno delle Due Sicilie, a dedicare questa particolare nuance ai reali e che perciò fu definita “Rosso Borbonico”. 
  
**► ROSSO CONGO** [[rosso]] 
Il suo nome non è legato ad origini africane, ma ha probabilmente a che fare con questioni geopolitiche di quel periodo. Si tratta della prima tintura per cotone a non richiedere un mordente per la sua applicazione. Ha avuto un ampio utilizzo come tintura per tessuti. Di elevata tossicità (è un composto cancerogeno), questo colorante azoico è un solido colore rosso scuro (bruno-rossastro). 
-
**STORIA -** Il suo inventore è il chimico tedesco Paul Bottinger che riuscì ad ottenere nel 1883 un colorante sintetico capace di legarsi alle fibre senza l'uso di ulteriori e costosi additivi (i mordenti) che all'epoca erano essenziali per evitare il rapido scolorimento dei tessuti.

**►** **ROSSO POMPEIANO** [[rosso]] 
È un'ocra rossa di origine inorganica naturale, composta da ossido di ferro.    

**► ROVANO** [[rosso]] 
Colore scuro, un misto fra il rosso e il nero. Nel Medioevo era considerata una tinta vedovile.

**►** **RUBINO** [[rosso]] 
Dal latino medievale _rubinus_, derivato del latino _ruber_ «rosso». Colore rosso intenso ma limpido e brillante, come quello delle varietà più pregiate della gemma.

**► RUBRO**  [[rosso]] 
Dal latino _ruber -bra -brum_.  Colore **rosso**, che è un latinismo raro.  
  
**► RUFUS** [[rosso]] 
Colore non pienamente rosso, ma che tira al giallo e al bianco. 

**► RUSSET** [[marrone]] 
Prende il proprio nome da una particolare specie di patate. Gradazione di **marrone** tendente al rossastro.  


### **S**          

**► SALICE** [[verde]] 
**Verde** alquanto chiaro, tendente al grigio argentato, proprio come il rovescio delle foglie del salice.

**► SALMONE** [[arancione]]
Colore dalla tonalità rosata tendente all'arancione. Di che colore è il salmone con cui abbiamo a che fare di solito? Al banco del pesce è arancione chiaro; una volta cotto diventa rosa pallido; quello affumicato è decisamente scuro; mentre quello in scatolette è più biancastro.    

**► SANGUE DI BUE** [[rosso]] 
Rosso ruggine scuro.

**► SBIADATO** [[blu]] 
Colore azzurro molto tenue, tendente al grigio. Detto anche **sbiavato**.  
  
**► SCARLATTO** [[rosso]] 
Dal latino medievale _scarlatu(m)_, forse dal persiano _saqirlā_t ‘abito tinto di rosso’. Rosso leggermente più cupo del vermiglio. Vedi anche **→** alchermes. 
  
**► SENAPE** [[giallo]] 
**Giallo** scuro, come la salsa.

**► SEPPIA** [[marrone]]
**1.** In tessitura è un beige chiarissimo in ordito, tramato albicocca. 
**2.** È anche il colore delle versione scolorita di fotografie.
  
**► SMALTINO** [[blu]]
Blu vetroso.  
  
**► SOLIDAGO** [[giallo]]
Prende il nome dal fiore della pianta _Solidago virga aurea_, appartenente alla famiglia delle Asteraceae. Giallo intenso.  


### **T**

**► TABACCO** [[marrone]]  
Colore bruno aranciato.  
  
**► TAMARINDO** [[marrone]]
Tonalità di colore bruno molto scuro, simile a quella del frutto da cui prende il nome.   

**► TANÉ** [[marrone]]
Dal francese _tannè_, conciato. Tonalità di castano, intermedia tra il nero e il rosso, marrone. Un beige rosato più scuro del cipria.

**► TANGO** [[arancione]]
Tonalità di **arancione** piuttosto accesa.  

**► TERRA DI SIENA** [[marrone]]
La “**terra di Siena naturale****”** è un colore bruno chiaro, tendente al giallo. Nella versione “**terra di Siena bruciata****”** assume un colore rosso-cupo.Questa nuance è stata ed è molto usata anche nella tintura dei tessuti e ampiamente utilizzata in tutto il settore moda sia nell'abbigliamento, che nelle calzature, che negli accessori. È un colore particolare ma che si abbina con molte altre tonalità, come il beige e alcune gradazioni del marrone, il bianco, il giallo, il rosso, con certe sfumature di verde e, naturalmente, anche con il nero.  

**► TERRA D'OMBRA** [[marrone]]
Marrone scuro, piuttosto freddo, privo di riflessi smaltati.  
  
**► TESTA DI MORO** [[marrone]]
Colore genericamente inteso come marrone scuro.  
  
**►** **TIFFANY** [[blu]]
È una tonalità particolare di azzurro, dove le onde si increspano di verde e il cielo si riflette e traspare, associata all'azienda statunitense Tiffany & Co. (creato nel 1837, l'azzurro che si ispirò alle uova di pettirosso americano). In alcuni paesi, tra cui gli Stati Uniti, tale colore, utilizzato da Tiffany per le confezioni dei gioielli, è un marchio registrato.  
-
Sinonimo: **acqua-giada**, che è l'incrocio di verde e di azzurro che produce l'opale.  

**► TOPO** [[grigio]]
Nell'industria tessile di Prato, il termine riferito agli stracci, indica un colore grigiastro, poco pregiato.

**► TORBA** [[marrone]]
Marrone scuro grigiastro un po' più scuro del seppia.

**► TURCHESE** [[blu]]
Dal francese antico _turqueise_ (_pierre_), propriamente "(pietra) turca", così denominata perché originaria delle terre dei turchi. Colore azzurro di tonalità tra il verde chiaro e il celeste, simile a quello della pietra semipreziosa. Lo si ritrova in tutte le culture antiche, dalla Persia (Iran) al Messico, anche se i francesi lo incontrarono (da qui il nome) in Turkistan (Turchia). In Nord America gli Anasazi estraevano il turchese già nell'anno Mille, e i Pueblo un secolo prima. Gli Zuni creavano formelle per mosaici, mentre i Navajo lo usavano abbinato all'argento per creare gioielli.  
  
**► TURCHINICCHIO** [[blu]]
Colore tendente al turchino, o al turchino sbiadito.

**► TURCHINO** [[blu]]
Colore azzurro cupo, tendente al viola, freddo come quello della fata di Pinocchio.


### **V**

**► VAIO** [[grigio]]
Dal latino _varius_, variegato. Punto di grigio nereggiante, o un qualsiasi colore che tende al nero, come il turchino dell'uva matura, o il corpo bruno di certi occhi, e anche un qualsiasi colore spruzzato di nero.

**►** **VANIGLIA** [[marrone]]
È un beige con una leggera punta di giallo.  

**► VERDASTRO** [[verde]]
Colore verde impuro, indeciso, non bello. Ma per un verde che non sia propriamente verde, quando la tinta è bella, meglio dire **verdigno** o **verdiccio**.

**► VERDE** [[verde]]
Dal latino _vĭrĭdis_, derivato del tema di virere "essere verde" (detto delle piante), "essere vigoroso" di etimo oscuro. Uno dei colori dello spettro della luce visibile: è uno dei tre colori primari (insieme con il rosso e il blu), dalla cui sintesi additiva si ottengono i restanti colori, e può essere ottenuto dalla sintesi sottrattiva di giallo e blu. In natura è il colore caratteristico dell'erba e delle foglie nel periodo vegetativo. Le gradazioni e sfumature possono essere qualificate o da un aggettivo di tonalità: ● verde chiaro, ● verde scuro; o dal nome di un altro colore a cui tende: ● verde azzurro, ● verde biondo, ● verde bruno, ● verde cilestro, ● verde giallo, ● verde grigio (o grigioverde), ecc. (alcuni anche in grafia unita, verdeazzurro o verdazzurro, ecc.); o, infine, specialmente nel linguaggio della moda, dall'aggiunta del nome di cose note caratteristiche: ● verde bandiera, ● verde biliardo, ● verde bottiglia, ● verde foresta, ● verde gemma, ● verde lauro, ● verde malva, ● verde mare, ● verde oliva, ● verde oro, ● verde palude, ● verde papiro, verde penicillina, ● verde pino, ● verde pioppo, ● verde pisello, ● verde pistacchio, ● verde ramarro, ● verde rame, ● verde reseda, ● verde smeraldo, ● verde sottobosco.  

**► VERDE CARAIBI** [[verde]]
È una sfumatura medio scuro di verde-turchese. Inglese: Caribbean green.

**► VERDE CHARTREUSE** [[verde]]
Verde giallo, poco più pieno del lime. 

**► VERDE ELETTRICO** [[verde]]
Questa gradazione di verde è quella più luminosa possibile da riprodurre su uno schermo di computer.

**► VERDEGAIO** [[verde]]
Indica un punto di verde molto vivo.

**► VERDE INDUGIO** [[verde]]
Nome dato in Toscana (regione dell'Italia) ad una tonalità di verde molto cupo.

**► VERDE INGLESE** [[verde]]
Verde scuro, quasi bottiglia, associato un tempo alle auto da corsa inglesi. 

**► VERDE KELLY** [[verde]]
È ottenuto mescolando il ciano e il giallo in proporzioni uguali.

**► VERDE LICHENE** [[verde]]
Verde pallido un po' grigiato.

**► VERDE LINFA** [[verde]]
Verde chiarissimo, biancastro.  

**► VERDE MARCIO** [[verde]]
Merita una specifica voce, in quanto si trova in particolare nel linguaggio della moda, questo verde di tonalità cupa ed opaca.  
  
**► VERDE OLIVA** [[verde]]
Tonalità scura di verde-bronzato tendente al giallo scuro ("giallastro"), tipico delle olive verdi. Il termine verde oliva è stato utilizzato per la prima volta nel tardo medioevo. È il colore utilizzato nelle divise dei militari dell'esercito italiano. Anche chiamato **verde militare**. Legato in origine alle uniformi dell'esercito, il verde oliva si è imposto in seguito  sulle passerelle della moda femminile e maschile e nel guardaroba dei civili, evocando la coscienza ambientalista, una sensualità legata alla terra e (naturalmente) il classico military chic ed abbigliamento sportivo.  

**► VERDERAME** [[verde]]
Tonalità di colore, dal nome della tinta verde del bronzo ossidato.   
**STORIA -** Gneo Giulio Agricola (politico e militare romano, 40 d.C. - 93 d.C.) racconta che il verderame «fu portato per la prima volta in Germania dalla Spagna», da cui si può dedurre che fosse un prodotto dell'alchimia araba. Persino Teofilo quattro secoli prima lo definisce _viride hispanicum_ e nel tedesco moderno è tuttora chiamato _Gritnspan_. Un verde artificiale contenente rame, elencato nell'inventario dei beni di Griinewald dopo la sua morte nel 1528, è indicato semplicemente come _alchemy grun_. Il medioevale vert-de-Grèce ("verde della Grecia") sottintende un'origine greca; anche la Mappae clavicula lo chiama viride grecum. Gli antichi greci lo usarono di sicuro e di certo non furono i primi.

**► VERDE RESEDA** [[verde]]
Verde medio, leggero, grigiastro; colore equivocabile con il colore delle foglie.  

**► VERDE SALVIA** [[verde]]
È una variazione di verde, timbrata fortemente di grigio.        

**► VERDE SECCO** [[verde]]
Colore simile a quello delle foglie che cominciano a inaridire: un verde spento, velato di grigio bruno.  

**►** **VERDE SMERALDO** [[verde]]
Dal latino _smaragdus_ (attraverso una forma pop. _*smaraudus_), a sua volta dal greco _σμάραγδος_, gemma, voce di origine orientale. È una tonalità di verde vivo e lucente, dove la pietra preziosa  a cui fa riferirimento è assunta come termine di raffronto. Conosciuto come **verde di Parigi**, **verde di Schweinfurt**.

**► VERDE ULIVO** [[verde]]
Verde più grigiastro dell'oliva.   

**► VERDOGNOLO** [[verde]]
Di un colore verde mescolato ad altre tinte, perlopiù con effetto sgradevole.  

**► VERMIGLIO (rosso)** [[rosso]]
Dal provenzale _vermelh_. Colore rosso acceso, scarlatto, meno intenso del carminio. 

**► VERT COROT** [[verde]]
Verde-blu; colore iconico di Gucci.  
  
**► VERZINO** [[verde]]
Nell'industria tessile di Prato, il termine riferito agli stracci, indica il colore verde chiaro. 

**►** **VINOSO** [[rosso]]
Dal latino _vinosus_, derivato di _vinum_ «vino». Colore rosso cupo e intenso.  

► **VIOLA** [[viola]]
Per indicarlo nel latino medioevale si usava _subniger_, "seminero". Colore tra il turchino e il rosso scuro. Poco frequente in natura. Anticamente si faceva mescolando la robbia con il guado.  
-
**SIMBOLI, MITI E CREDENZE -** In Italia e in altri paesi in Europa è stato associato al mezzo lutto, quello che si allontana nel tempo. Evoca la vecchiezza femminile, dolce come i riflessi malva dei cappelli delle donne attempate. Il viola è il colore liturgico della Penitenza, dell'Avvento e della Quaresima. Poiché nel Medioevo durante la Quaresima erano vietati gli spettacoli, tra i teatranti italiani è ancora oggi un colore da evitare. È diventato, tardivamente, il colore del vescovo nella Chiesa Cattolica Romana, cosa piuttosto eccentrica.  
 
**► VIOLACEO** [[viola]]
al latino _violac__ĕus_. Che è di colore viola o tendente al viola. Altri sinonimi: **violato**, mauve, gridellino, grisellino.

**► VIRIDITÀ** [[verde]]
Dal latino _viriditas_ (_atis_).  Termine raro, usato anche dal Boccaccio. Indica il colore verde.  


### **Z**

**► ZAFFERANO** [[giallo]]
Nome volgare della pianta Crocus sativus delle Iridacee, spontanea e coltivata in Italia. Il primo uso documentato di zafferano come nome di questo colore fu in inglese, nel 1200. Gradazione di giallo intenso, tendente all'arancione.  che ricorda il colore della spezia.   
Come tintura naturale il Carthamus tinctorius, detto anche "zafferano falso" o "bastardo" o "zafferone".  

**► ZAFFIRO** [[blu]]
Dal latino _sapphìrus_, a sua volta dal greco σάπφειρος _sàppheiros_, a sua volta da una lingua semitica, forse dal sanscrito शनिप्रिय _zanipriya_ ‘sacro a Shani/Saturno’. Colore  azzurro, limpido e trasparente, simile a quello dell'omonima pietra.

**► ZUCCA** [[arancione]]
Tonalità di arancione, colore che ricorda l'omonimo vegetale. Nuance calda e golosa, che rallegra le giornate uggiose e regala subito un'aria sofisticata.
